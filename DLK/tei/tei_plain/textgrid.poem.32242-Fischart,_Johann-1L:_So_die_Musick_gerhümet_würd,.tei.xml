<TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title type="main">1L: So die Musick gerhümet würd,</title>
        <author>
          <persName>
            <surname>Fischart</surname>
            <forename>Johann</forename>
          </persName>
        </author>
        <editor>
          <persName>
            <surname>Haider</surname>
            <forename>Thomas Nikolaus</forename>
          </persName>
          <orgName>University of Göttingen/Max Planck Institute for Empirical Aesthetics, Frankfurt am Main</orgName>
          <email>mail@thomashaider.net</email>
        </editor>
      </titleStmt>
      <editionStmt>
        <edition>
          <name>Deutsches Lyrik Korpus Edition (DLK) v6</name>
          <date>9-11-2022</date>
        </edition>
      </editionStmt>
      <extent>
        <measure type="stanzas">2</measure>
        <measure type="verses">1516</measure>
        <measure type="verses_per_stanza">1-758 2-758</measure>
        <measure type="syllables">12582</measure>
        <measure type="tokens">8860</measure>
        <measure type="characters">50620</measure>
      </extent>
      <publicationStmt>
        <publisher>
          <name/>
        </publisher>
        <pubPlace/>
        <date type="publication">1568</date>
      </publicationStmt>
      <sourceDesc>
        <p corresp="N.A."></p>
      </sourceDesc>
    </fileDesc>
    <profileDesc>
      <textClass>
        <classCode scheme="literary_period">N.A.</classCode>
        <classCode scheme="text_genre">verse</classCode>
      </textClass>
    </profileDesc>
  </teiHeader>
  <text>
    <body>
      <div n="1">
        <lg type="poem">
          <head>1L: So die Musick gerhümet würd,</head>
          <lg rhyme="unknown" type="stanza">
            <l>So die Musick gerhümet würd,</l>
            <l>Vmb jhr lieblicheyt, die sie fürt,</l>
            <l>Daß sie die Menschen machet gütig,</l>
            <l>Fein freündtlich, sittig vnd demüttig,</l>
            <l>Vnd die gemütter so erregt,</l>
            <l>Gleich wie ein süsse red bewegt,</l>
            <l>Vnd macht die wilden hertzen mildt,</l>
            <l>Den zorn vnd all vnwillen stillt,</l>
            <l>Vnd dis als durch jr süßigkeyt,</l>
            <l>So wird zwar nicht vnbillich heüt</l>
            <l>Die Lauten also hoch erhebt,</l>
            <l>Weil sie am meysten drinnen lebt,</l>
            <l>Vnd schwebt in lauter freud vnd wunn,</l>
            <l>Das, gleich wie von der Mertzen sunn</l>
            <l>All Laub vnd graß, all Bäum auff Erden,</l>
            <l>Ja auch die leüt erquicket werden,</l>
            <l>Also so bald jr lieblich gthön</l>
            <l>Die gmüter mercken vnd verstehn,</l>
            <l>So würd bey jn erreget gleich</l>
            <l>Jhr art, vnd was ist Thugentreich,</l>
            <l>Was in jn mütig ist vnd gut,</l>
            <l>Von jhrem klang sich fürher thut.</l>
            <l>Dann vnder allem Seitenspiel</l>
            <l>Ist miltigkeyt jhr zweck vnd ziel,</l>
            <l>Geht sittig vnd in aller still,</l>
            <l>Tracht nicht, wie sie die ohren füll</l>
            <l>Vnd leut erdäub, wie manchs gesang,</l>
            <l>Wie Zincken vnd Posaunenklang,</l>
            <l>Wie wasserbrausen vnd die Mülen,</l>
            <l>Wie der Wölff wülen in den hülen,</l>
            <l>Da man nicht höret vor gethümmel,</l>
            <l>Ob es auch donner in dem himmel,</l>
            <l>Da man entrütt, entschütt das hirn,</l>
            <l>Spert augen auff vnd runtzelt stirn.</l>
            <l>Nein, solche Thaubsucht sie nicht bringt;</l>
            <l>Danns nicht allein den ohren klingt,</l>
            <l>Sonder dem hertzen vnd gemüt,</l>
            <l>Welchs sie begütigt mit dem Lied.</l>
            <l>Sie hilfft auch nicht zur grewlicheit,</l>
            <l>Zu blut vergiessen, krieg vnd leid,</l>
            <l>Wie feldtgeschrey, Trummeten, Trummen,</l>
            <l>Darbey die leut vmbs leben kummen,</l>
            <l>Da die leüt doben, zittern sehr,</l>
            <l>Oder werden zornwägig mehr,</l>
            <l>Da rasend würd beyd Roß vnd mann,</l>
            <l>Die man vor zorn nicht halten kan.</l>
            <l>Wie solt sie solch vnmenschlichheyt</l>
            <l>Vorsetzen jhrer freündtlichkeyt,</l>
            <l>Darmit sie doch das wüten lindert,</l>
            <l>Ja die vnsinnigkeit gar mindert?</l>
            <l>So ist sie auch nit vngestümm,</l>
            <l>Vnd bringt nicht forcht, sorg oder grimm,</l>
            <l>Erschreckt die leüt nicht in dem feld,</l>
            <l>Beyd hirt vnd herd, beyd wild vnd wäld,</l>
            <l>Gleich wie das Panisch grewel horn,</l>
            <l>Welchs grausen einjagt vnd den zorn.</l>
            <l>Nein, also grewlich ist sie nit,</l>
            <l>Sonder mit allem halt sie frid;</l>
            <l>Sie tracht mehr, all ding zuerfrewen,</l>
            <l>Gleich wie der lieblich frische Meyen,</l>
            <l>Dann das sie alles scheuch vnd hinder,</l>
            <l>Vnd die wäld öd stell wie der Winter.</l>
            <l>Dann dises hieß sonst sehr beschamen</l>
            <l>Ihr löblich vnd lieblichen Namen,</l>
            <l>Welchen man zu gemeinlich gibt</l>
            <l>Der Musa, die sie treibt vnd übt,</l>
            <l>Die man nent Ehrenfreuderinn,</l>
            <l>Weils in Ehren erfrewt die sinn.</l>
            <l>Wie solt sie dann dahin gerhaten,</l>
            <l>Das sie verändert nam vnd thaten,</l>
            <l>Hülff Diana der Jägerinn,</l>
            <l>Das wild verfolgen wie ein spinn?</l>
            <l>Welchs sich nicht vndersteht zuwehren,</l>
            <l>Wie Löwen, Wölff, wild schwein vnd Beren,</l>
            <l>Sonder gedenckt, sich zu verschlieffen,</l>
            <l>Wann es das Jägerhorn hört büffen,</l>
            <l>Wolt gern dem zorn des menschen weichen,</l>
            <l>Wann es erhört das greüwel zeichen,</l>
            <l>Das Menschen vnd das Hundsgeheül,</l>
            <l>Aber kein heil ist in der eil;</l>
            <l>Sonder da ist man nicht gesättigt,</l>
            <l>Bitz man es todtschlächt vnd beschädigt.</l>
            <l>Was ist das für ein wilder schall,</l>
            <l>Den man doch rhümbt vor andern all,</l>
            <l>Vnd findet platz an Höfen viel?</l>
            <l>Ist das ein lieblich Musickspiel,</l>
            <l>Vor welchem sich die Thier verstecken,</l>
            <l>Das Viech beym Hirten muß erschrecken,</l>
            <l>Vnd wütten machet leut vnd hund,</l>
            <l>Nur das man speiß den schlund vnd mundt?</l>
            <l>Da sonst im ghör steht der Musick thun,</l>
            <l>So hat jhr bauch die Ohren nun.</l>
            <l>Ist das nicht eitel Neid vnd Leyd?</l>
            <l>Wa ist da Miltigkeyt vnd Frewd,</l>
            <l>Die vns dann sein soll angeboren?</l>
            <l>Wa ist die lieblichkeyt der Ohren?</l>
            <l>Da hört man nichts dann grewlich blasen,</l>
            <l>Als ob die Wind het außgelassen</l>
            <l>Der Aeolus auß jhrem sack,</l>
            <l>Die in ein gruben fallen strack,</l>
            <l>Vnd machen stimmen allerley,</l>
            <l>Gleich wie das Heckelbergisch gschrey.</l>
            <l>Da schreyt, da rufft man, jauchtzt vnd flucht,</l>
            <l>Da büfft, da blaßt man, wann man sucht,</l>
            <l>Da heülen, bellen hund darzwischen:</l>
            <l>Das heyßt die stimmen wüst vermischen.</l>
            <l>Wie kan eim sittigen gemüt</l>
            <l>Gefallen, das man also wüt?</l>
            <l>Dargegen seh die Lauten an,</l>
            <l>Würd man das widerspiel verstahn,</l>
            <l>Das, obschon jhr holtz, leib vnd zeug</l>
            <l>Im wald erzogen ist vnd gzweigt,</l>
            <l>So denckt sie doch nicht meh hinauß</l>
            <l>In wilden wald, jhrs Vatters hauß,</l>
            <l>Wann sie einmahl ist abgehawen</l>
            <l>Vnd so gewelbt vnd schön erbawen</l>
            <l>Zu einem zarten Musickspiel.</l>
            <l>Sie laßt dem wild dieselbig hül,</l>
            <l>Vnd Faunis, disen wald gespensten,</l>
            <l>Vnd bleibt sie rhüwig bey den menschen</l>
            <l>Zu jhrem brauch in jhren häüsern,</l>
            <l>Thut sich der Wilden art gar eüssern,</l>
            <l>Tröst leuth darfür in jhrem leyd,</l>
            <l>Weil vnglück sie am meisten reut,</l>
            <l>Vnd stelt zu frieden süß die hertzen,</l>
            <l>Vnd macht vergessen jhren schmertzen.</l>
            <l>Derhalben meinen jhren viel,</l>
            <l>Das gmeinlich alle Seitenspiel</l>
            <l>Drumb wie ein Hertz formieret seyen,</l>
            <l>Weil sie das Hertz am meisten frewen.</l>
            <l>Ja wer wol halber ist getödt,</l>
            <l>Den richtet sie auff also blöd;</l>
            <l>Drumb ist von Orpheo erdacht,</l>
            <l>Das er fein frauw hab widerbracht</l>
            <l>Durch dises Spiel auß Todsgefahr.</l>
            <l>Nun ist von seinem Handspiel klar,</l>
            <l>Das es ist von der Schneck entstanden,</l>
            <l>Welchs man ein Laut nent in vil Landen,</l>
            <l>Sonst heißts auff Griechisch vnd Latein</l>
            <l>Ein Schneck, weil es ist gwelbet fein</l>
            <l>Vnd weil der erst, der sie erfand,</l>
            <l>Seyten vber ein Schnecken spant.</l>
            <l>Daher von jhr noch kommen viel</l>
            <l>All andre gwelbte Seytenspiel;</l>
            <l>Aber jr keins behalt den Namen</l>
            <l>Vnd bzeugt den vrsprung vnd den stammen</l>
            <l>Gleich wie die Laut, die man allein</l>
            <l>Ein Schneckenhauß nent zu Latein.</l>
            <l>Darumb so sollen billich sie</l>
            <l>All Seitenspiel hoch halten hie,</l>
            <l>Vnd sie wie jhre Mutter ehren,</l>
            <l>Sich nach jhr kehren, von jr lehren,</l>
            <l>Vnd gegen jhr sich recht erzeigen,</l>
            <l>Als jhrer Oberstin sich neigen,</l>
            <l>Weil sie in Kunst vnd lieblichkeit</l>
            <l>Jr kinder vbertriffet weit.</l>
            <l>Drumb hat sie als der gröste schatz</l>
            <l>Bey den Musis den höchsten platz,</l>
            <l>Da Diana, die Hätzerinn,</l>
            <l>Nicht nemmen darff in jhren sinn,</l>
            <l>Das sie solt zu den Musis gohn</l>
            <l>Auff Parnassum vnd Cytheron</l>
            <l>Mit den Hundskuppeln, stricken, winden,</l>
            <l>Als wolt den Cerberum sie binden,</l>
            <l>Denn sie da kein Acteon find,</l>
            <l>Den sie mach blind vnd wild gesindt,</l>
            <l>Aber sie mögen bey jn leiden</l>
            <l>Die weisen Götten vnd gescheiden</l>
            <l>Apollinem vnd Palladem,</l>
            <l>Die seind den Musis angenem,</l>
            <l>Weil sie fein still sich jn vergleichen</l>
            <l>Vnd leüt zur Klugheit auch erweichen</l>
            <l>(dann ein still hertz bald Weißheyt faßt,</l>
            <l>Ein wildes sie verstoßt vnd haßt),</l>
            <l>Wenden dem Menschen alls zu nutz,</l>
            <l>Lassen dem Wild sein art vnd trutz,</l>
            <l>Machen nit, das es vester wüt,</l>
            <l>Jagen es nicht auß seim gebiet,</l>
            <l>Auß wälden auff das Ackerfeldt,</l>
            <l>Da es dem volck meh schad ansteltt.</l>
            <l>Ach solche vnbarmhertzigkeit</l>
            <l>Ist von jn vnd der Lauten weyt;</l>
            <l>Dann dises Künstlich gwelbte hauß</l>
            <l>Hat solch anmutung vberauß,</l>
            <l>Das, sos bekompt ein Orpheum,</l>
            <l>Ein Amphion, so weiß darumb,</l>
            <l>So gsellen sich zu jhr die Thier,</l>
            <l>Vergessen jhrer wildnuß schier,</l>
            <l>Verwundern sich, was in jhr leb,</l>
            <l>Das jr rund bauch solch stimmen geb,</l>
            <l>Daß die halb himmelsründ vnd Sphär</l>
            <l>Die himmlisch Concordantz erklär,</l>
            <l>Das ein gewelb von holtz gebogen,</l>
            <l>Mit todten därmen nur bezogen,</l>
            <l>Vnd auff ein höltzen thach gespant</l>
            <l>Soll klingen, singen allerhandt.</l>
            <l>Wie solt sich dann nicht drab entsetzen</l>
            <l>Der mensch, vnd sie gantz Himlisch schätzen,</l>
            <l>Weil sie entspringt von solchen leüten,</l>
            <l>Die Götter heissen bey den Heyden,</l>
            <l>Weil er kan höhers dran verstohn,</l>
            <l>Vnd nicht allein den blossen thon,</l>
            <l>Sonder das Künstlich zsammen stimmen</l>
            <l>Von jhr vollkommenheyt zurhümen?</l>
            <l>Derhalben seind der Lauten goben</l>
            <l>Für andre Handspiel hoch zuloben;</l>
            <l>Daher sie dann jr Namen preißt,</l>
            <l>Der zu Latein vom loben heißt.</l>
            <l>Von Laude kompt beyd lob vnd Laut</l>
            <l>Vnd lied, wer den vrsprung beschawt,</l>
            <l>Welchen Namen sie täglich ziert,</l>
            <l>Vnd von jr noch erhalten würd.</l>
            <l>Wie man dan sicht zu vnser zeit,</l>
            <l>Wie sie gestiegen ist so weit,</l>
            <l>Das sie nun alle stimmen gibt,</l>
            <l>Die auch ein Mensch, so dMusick übt,</l>
            <l>Das bey jhr all die Thön erklingen,</l>
            <l>So die Musici mögen singen,</l>
            <l>Erlangt so viel mit Künstlich griffen,</l>
            <l>Als selbst die leüt mit jhrem rüffen,</l>
            <l>Vnd ist drinn so volkommen gar,</l>
            <l>Vnd gibts so sauber, rein vnd klar,</l>
            <l>Das, wa wir selbs nit menschen weren,</l>
            <l>Die gern einander selber hören,</l>
            <l>So solten wir schier selbst erkennen,</l>
            <l>Das, wa sie die wort köndt ernennen,</l>
            <l>So solt sies vns zuthun gewiß,</l>
            <l>Dan sie auch hat von Menschen diß;</l>
            <l>Drumb ist jhr hochheyt, Ehr vnd zier</l>
            <l>Des Menschen Ehr, ders bracht herfür.</l>
            <l>Auch wann heüt wider möchten leben</l>
            <l>Die ersten, die es an han geben,</l>
            <l>So solten sie jrn eignen fund</l>
            <l>Nicht meh erkennen nun zur stund,</l>
            <l>Dieweil es heüt nichts hat zudeiten</l>
            <l>Mit dreyen oder vieren seyten;</l>
            <l>Sonder es würd gehöret heut</l>
            <l>Der Musick gantz einhälligkeit</l>
            <l>Mit sechs vnd acht vnd meher stimmen,</l>
            <l>Wies die neun Musas möcht gezimmen.</l>
            <l>Sie bringt mit einem griff zuwegen</l>
            <l>So viel, als sieben Menschen mögen;</l>
            <l>Muteten stück bey jhr erklingen,</l>
            <l>Wie die ein menschlich stimm möcht singen,</l>
            <l>Erstatt so vil als siben Geigen</l>
            <l>Oder vil Pfeiffen möchten zeigen;</l>
            <l>Dann so vil stimmen, so vil bindt.</l>
            <l>Auch so regiert sie nicht der windt,</l>
            <l>Der vngwiß blast gleich wie die Pfeiffen,</l>
            <l>Sonder ein Künstlich hand zugreiffen.</l>
            <l>Sie macht nicht schwach den Athem sincken,</l>
            <l>Gleich wie Trummeten oder Zincken,</l>
            <l>Sonder ein gläychig gänge handt</l>
            <l>Als in keim spiel, wie es würd gnant,</l>
            <l>Vnd machet also fein geringer</l>
            <l>Zu andern spielen auch die finger.</l>
            <l>Derhalben ziert dis Instrument</l>
            <l>Wol Palladis Jungfräwlich händt,</l>
            <l>Dann sie von dem nicht klagen mag,</l>
            <l>Das es jr Roten Mund verschlag,</l>
            <l>Wie etwann jhro von deßwegen</l>
            <l>Die Pfeiffen waren sehr entgegen;</l>
            <l>Dann da sie auff ein zeit bekam</l>
            <l>Ein Pfeiff, vnd für den mund die nam,</l>
            <l>Auff daß sie sich darauff auch übt,</l>
            <l>Wie sie dann Musick sehr beliebt</l>
            <l>(dann weise leüt, wie sie dann was,</l>
            <l>Tragen zur Musick keinen haß).</l>
            <l>Als aber sie kam in das feld,</l>
            <l>Sich zu eim klaren brünlein stelt,</l>
            <l>Würd sie jhrs andtlitz drinn gewar,</l>
            <l>Wie das es sey entstellet gar,</l>
            <l>Jr augen nicht, wie sich gezimpt,</l>
            <l>Ihr schöner mund auch fast gekrümpt,</l>
            <l>Vnd jhr Naßlöchlein zu weit offen,</l>
            <l>Ihr wänglein zu hoch auffgeloffen,</l>
            <l>Vnd mit röte zu viel vermischt,</l>
            <l>Empfand sich auch eng vmb die brüst,</l>
            <l>Da rüfft sie: »O du falsche Pfeiff,</l>
            <l>An dir ich mich nicht meh vergreiff,</l>
            <l>Weil du die schönen leüt verstellst</l>
            <l>Vnd einem das gesicht verfählschst.</l>
            <l>Verfluchet seyst du jmmerdar,</l>
            <l>Daß dich keyn schönes bild erfahr,</l>
            <l>Kein Jungfrawhänd dich nicht berür,</l>
            <l>Weil du bist gar zuwider jhr,</l>
            <l>Wilt sie beschamen vnd entstellen</l>
            <l>Gen jrem bulen vnd gesellen,</l>
            <l>Wann sie gedenckt jn zuerfrewen</l>
            <l>Am Reyen in dem grünen Meyen.</l>
            <l>O fliecht sie weit, jhr schöne leut,</l>
            <l>Dann sie durch süßigkeyt bestreit</l>
            <l>All ewre schöne, die jr habt,</l>
            <l>Darmit Natur eüch hat begabt,</l>
            <l>Vnd macht eüch häßlich, vngestalt,</l>
            <l>Die warlich niemand hie gefalt.</l>
            <l>Dan von dem hassen kompt je häßlich</l>
            <l>Vnd sicht bey Thiern vnd Menschen gräßlich;</l>
            <l>Aber die schöne ist ein schein,</l>
            <l>Den jederman halt werd vnd rein.</l>
            <l>Dis neydig stück macht nun bekandt,</l>
            <l>Das dich der häßlich Pan erfand,</l>
            <l>Der auch das Jägerhorn angab,</l>
            <l>Auff das das Wild ein vnrhuw hab,</l>
            <l>Vnd lehrt den Vogler pfeiffen fügen,</l>
            <l>Darmit die Vögel zubetriegen,</l>
            <l>Zulocken jn durch falsch gesang,</l>
            <l>Bitz das ers bring in zwang vnd strang:</l>
            <l>Als dann würgt er sie auff der stätt,</l>
            <l>Welchs er jn vor nicht gpfiffen hett</l>
            <l>Also gewänen sich die leüt</l>
            <l>Bey zeiten zu der grewlichkeyt.</l>
            <l>Ach wie ein schandtlich tödtlich lied,</l>
            <l>Welchs mord, betrug weißt dem gemüt,</l>
            <l>Mißbraucht die friedlich Musickfreud</l>
            <l>Zu wüterey vnd grewlichkeyt.</l>
            <l>Derhalben hab ich vrsach gnug,</l>
            <l>Hinweg zuwerffen den betrug,</l>
            <l>Dich arge Pfeiff, die mich verstelt;</l>
            <l>Zu dem mir auch den mund verhält,</l>
            <l>Das ich zu dir nicht singen soll,</l>
            <l>Wann du schon lautest etwas wol,</l>
            <l>Gleich wie ich dann mag singen sunst</l>
            <l>Zu anderm Spiel vnd Seytenkunst.</l>
            <l>Daher erhielt auch zwar den sieg</l>
            <l>Apollo in dem Musickkrieg</l>
            <l>Wider Marsyam, den er schundt,</l>
            <l>Dieweil er nichts dann pfeiffen kundt,</l>
            <l>Vnd wolt dasselb vorsetzen auch</l>
            <l>Dem allerschönsten Seitenbrauch.</l>
            <l>Aber die Pfeiff macht solche köpff</l>
            <l>Vnd solch Cyclopisch grob geschöpff;</l>
            <l>Dann Pfeiffer, sagt man, geben geyffer,</l>
            <l>Vnd Trummenschläger geben säuffer.«</l>
            <l>Hiermit warff sie die Pfeiff daruon</l>
            <l>Vnd trat mit füssen sie zu hon,</l>
            <l>Welchs sie doch lang nicht het gethon</l>
            <l>Der Lauten, aller spiel ein kron,</l>
            <l>Weil sie nicht kondt von jhren melden,</l>
            <l>Das sie kondt an der Pfeiffen schelten.</l>
            <l>Drumb hat sie den Athenern allen</l>
            <l>Ein lange zeit nicht wöllen gfallen,</l>
            <l>Vnd meynten, das kein Adlich mann</l>
            <l>Mit Pfeiffen solt zuschaffen han,</l>
            <l>Sonder nur knecht vnd bäwrisch leüt,</l>
            <l>Welchs ich doch nicht schreib auß eim Neid,</l>
            <l>Den ich trieg zu dem Pfeiffenspiel,</l>
            <l>Sonder ich meld, was ihren viel</l>
            <l>Etwan daruon gehalten haben,</l>
            <l>Auff das ich zeig der Lauten gaben.</l>
            <l>Dann ich kan je erachten wol,</l>
            <l>Das auch die Pfeiffen nun zumol</l>
            <l>In kunstlichkeyt hab zugenommen,</l>
            <l>Darzu die Alten nicht seind kommen,</l>
            <l>Vnd kompt von jhr die Orgel her,</l>
            <l>Welche dann ist zurhümen sehr.</l>
            <l>Auch weil all musickspiel allhie</l>
            <l>Seind eins in einer Harmony,</l>
            <l>So will ich sie nicht trennen zwar,</l>
            <l>Sonder viel meh vereinbarn gar.</l>
            <l>Doch sicht man hie, wie allezeit,</l>
            <l>Beyd bey den Alten vnd noch heüt,</l>
            <l>Die Laut vor andern ghabt den rum,</l>
            <l>Weil sie ist ein begriff vnd summ</l>
            <l>Vnd einhalt aller art vnd kunst,</l>
            <l>So alle Seitenspiel han sunst.</l>
            <l>Gleich wann ein Maaler hochbeschreyt,</l>
            <l>Der anlegt all sein gschicklichkeyt</l>
            <l>An ein gemähl, so vil jm müglich,</l>
            <l>Auff das man darauß vrtheil füglich</l>
            <l>Sein sinnreich kunst vnd sein verstand,</l>
            <l>Wie groß die in jm sey zur hand;</l>
            <l>Also han hie die Musae all</l>
            <l>Allen Künstlichen thon vnd schall,</l>
            <l>Der zuerreichen müglich war</l>
            <l>Auff allen Instrumenten gar,</l>
            <l>In dise gwelbte Kirch vnd schneck</l>
            <l>Der Lauten begabt vnd gesteckt</l>
            <l>(gleich wie all kunst auch auff der Pfeiffen</l>
            <l>Die Orgel mag in sich begreiffen.)</l>
            <l>Auch han sies also zugerüst,</l>
            <l>Das sie nicht vngemachlich ist</l>
            <l>Wie Instrument, die blaßbälg brauchen,</l>
            <l>Darmit ein wind sie hinein hauchen,</l>
            <l>Sonder zutragen angenem</l>
            <l>Vnd sehr des menschen Leib bequem;</l>
            <l>Ist von gebäw nicht wichtig, schwer,</l>
            <l>Sonder sehr lüfftig, leicht vnd lär,</l>
            <l>Gleich wie der Himmel vnd der lufft –</l>
            <l>Nicht schwer ist, wie der Erden klufft.</l>
            <l>Daher dann ist die gmeine sag,</l>
            <l>Das sie den Namen Liuto trag</l>
            <l>Bein Welschen von der leichte nur,</l>
            <l>Weil sie von holtz ist leicht vnd pur.</l>
            <l>So machten sie die Musae auch</l>
            <l>Nicht gar hellschreyend, hart vnd rauch,</l>
            <l>Sonder mit fleiß wol temperiert,</l>
            <l>Die süßigkeyt mit kunst geziert,</l>
            <l>Also das, wa die Künstlich art</l>
            <l>Zur lieblichkeyt würd vereinbart</l>
            <l>(wie solches dann geschehen soll),</l>
            <l>So ist zwar nicht zufinden wol</l>
            <l>Ein Musickspiel, welchs meh bewegt</l>
            <l>Zur Thugendt, vnd all zucht erregt,</l>
            <l>Gleich wie das schöne Lautengwelb,</l>
            <l>Fürnemlich so man braucht dasselb</l>
            <l>Zu Künstlich stücken vnd muteten,</l>
            <l>Zu nutzlich gdichten von Poeten,</l>
            <l>Zu Psalmen, so heüt seind im gang,</l>
            <l>Zu Erbarm lied, zu guttem gsang;</l>
            <l>Dann Schandparkeit, vngfläterey</l>
            <l>Ferr von dem reinen spiel hie sey.</l>
            <l>Alsdann würd durch diß Musickwunder</l>
            <l>Das hertz zu guttem frisch vnd mundter,</l>
            <l>Macht milte sitten vnd geberden.</l>
            <l>Wie sonst von andern spielen werden</l>
            <l>Die leüt gantz forchtsam, zornig, wild,</l>
            <l>So würd die forcht hierinn gestilt,</l>
            <l>Erweckt zu lauter freüdigkeyt,</l>
            <l>Zu freündtschafft vnd standmüttigkeyt,</l>
            <l>Zu schönen gdancken, süsser Red,</l>
            <l>In sonderheyt so man auch thet,</l>
            <l>Gleich wie die Alten allesammen,</l>
            <l>Die jhr zu hülff mit worten kamen,</l>
            <l>Vnd sungen drein ein dapffer gschicht</l>
            <l>Oder ein nutzlich Lehr gedicht,</l>
            <l>Darmit der Mensch mit süssem klang</l>
            <l>Nutz schöpffet auß der wort gesang.</l>
            <l>Dann also muß man es vermängen,</l>
            <l>Den klang mit worten vnd gesängen,</l>
            <l>Auff das eins helff dem andern fein,</l>
            <l>Vnd gang den leüten süsser ein.</l>
            <l>Zu dem würd durch die klingend Seyt</l>
            <l>Die Menschlich stimm süß zubereyt,</l>
            <l>Vnd zu der lieblichkeyt gefürht,</l>
            <l>Die sonst zu hoch schreyt vnd toniert.</l>
            <l>Sie macht nicht Närrisch vnd leichtfärtig,</l>
            <l>Vnhöflich, bäwrisch vnd vnärtig</l>
            <l>Wie die Sackpfeiffen vnd Schalmeyen,</l>
            <l>Die sehr vil Midasköpff erfrewen.</l>
            <l>Sie leyrt auch nicht auff eim Tenor,</l>
            <l>Wie Midas rohr vnd Eselsohr,</l>
            <l>Ist nicht vnkünstlich wie die Trumm,</l>
            <l>Macht nicht die leüt doll, dumm vnd stumm</l>
            <l>Gleich wie die Hörner vnd die Schellen,</l>
            <l>Welche die Bachischen Macrellen</l>
            <l>Bewegten, daß sie gar ermördten</l>
            <l>Den Orpheum, den Kunstgelehrten.</l>
            <l>Sie macht nicht weinen, wie man schreibt,</l>
            <l>Daß das Syrenisch gsang solchs treibt.</l>
            <l>Sie macht nicht hart, macht nicht zu zart,</l>
            <l>Sonder das mittel sie bewart,</l>
            <l>Welches dann ist ein sonder krafft,</l>
            <l>Die in jr die groß Kunst verschafft,</l>
            <l>Auff welche man am meisten acht,</l>
            <l>Vnd jhr ein solch ansehen macht.</l>
            <l>Dann wie man in der gmalten gschicht</l>
            <l>Nicht oben an die farb besicht,</l>
            <l>Sonder das wesen, thun vnd stellen,</l>
            <l>Welches man thut für höher zehlen;</l>
            <l>Also auch mit dem Lautenspiel</l>
            <l>Betracht man nicht den klang so viel</l>
            <l>Als selbst die künstlich Melodey,</l>
            <l>Die arttlich Concordantz darbey,</l>
            <l>Der stimmen schön einhälligkeyt,</l>
            <l>Die ein erinnern jeder zeyt</l>
            <l>Der gantzen Musick lieblichkeyt,</l>
            <l>Des Texts, so darzu ist bereyt.</l>
            <l>Dann darumb ist der Text bedacht,</l>
            <l>Das er werd btracht vnd drein gebracht.</l>
            <l>Daher so find man für gewiß,</l>
            <l>Das die Gmahl Agamemnonis,</l>
            <l>Clytemnestra, die Königinn,</l>
            <l>Keüsch blieben sey on argen sinn,</l>
            <l>Allweil sie täglich schlagen hört</l>
            <l>Den Musicum, den jhrn verehrt</l>
            <l>Ihr Mann, der König, da er schifft</l>
            <l>In Krieg, von Helena gestifft.</l>
            <l>Welchs, da es merckt der Ehrendieb,</l>
            <l>Welcher sie het vnzimlich lieb,</l>
            <l>Aegysthus, das er nicht vermocht,</l>
            <l>Zu fall sie bringen, wie er gdocht,</l>
            <l>Er richt dann vor den Spielmann hin,</l>
            <l>Da hat er baldt ermördet jn.</l>
            <l>Darnach da fand er platz vnd fug,</l>
            <l>Sein arger lieb zu thun genug,</l>
            <l>Weil sie denselben hett verloren</l>
            <l>Der jhr vor bösem stopfft die ohren,</l>
            <l>Fült die mit reinem klang vnd gsang,</l>
            <l>Das arg red kein zugang erlang,</l>
            <l>Halff jhr durch Künstlich Seiten schlagen</l>
            <l>Vngreine gdancken zu verjagen,</l>
            <l>Erinnert sie durch nutzlich gsäng,</l>
            <l>Daß sie der bgird den zaum nicht häng.</l>
            <l>Hierauß so ligt je häll am tag,</l>
            <l>Was für ein krafft die Laut vermag,</l>
            <l>Wann sie ein rechten Meister kriegt,</l>
            <l>Der sie zu ehren braucht vnd fügt,</l>
            <l>Nemlich das sie kan Thugend lehren,</l>
            <l>Vnd von bösen gelüsten kehren.</l>
            <l>Derhalben wann man auch vorzeiten</l>
            <l>Gab die gesatz den wilden leüthen,</l>
            <l>Mußt man sie zu dem Seitenspiel</l>
            <l>Gar arttlich singen dick vnd viel,</l>
            <l>Auff daß sies mit dem süssen klingen</l>
            <l>In die wilden gemüter bringen.</l>
            <l>Daher dann die Poeten sagen,</l>
            <l>Das durch das künstlich Lautenschlagen</l>
            <l>Die stätt gebawen seyen worden</l>
            <l>Vnd gbracht zu Zünfften vnd in Orden,</l>
            <l>Dieweil das volck, wonhafft in wälden,</l>
            <l>Verstreyt in hütten vnd in zelten,</l>
            <l>Dardurch beredt sein in die stätt,</l>
            <l>Viel eh dann durch des Menschen red,</l>
            <l>Welchs man nicht find beschriben stehn</l>
            <l>Von keinem Instrument, wie schön,</l>
            <l>Als nur von des Amphionis,</l>
            <l>Des Orphei vnd Arionis,</l>
            <l>Deren Handspiel mann Lyram nent,</l>
            <l>Weil Mercurius diß Instrument</l>
            <l>Apollini zur vergeltung gab,</l>
            <l>Da er jm schenckt vieh, gut vnd hab;</l>
            <l>Dann Lytra ein vergeltung heißt,</l>
            <l>Wie solchs die Griechisch sprach außweißt.</l>
            <l>Daruor hieß es ein Schneck allein,</l>
            <l>Wie noch die Laut heißt zu Latein,</l>
            <l>Sonst hat mans ein Cythar genent,</l>
            <l>Aber es dient als auff ein end;</l>
            <l>Dann Chelys, welchs heyßt Schneck vnd Gwelb</l>
            <l>Vnd Laut, wie wir nennen dasselb,</l>
            <l>Begreifft in sich all dise Namen,</l>
            <l>Dann sie kommen von jhr allsammen.</l>
            <l>Auch ist keim Musickspiel sonst mehr</l>
            <l>Geschehen solche himlisch ehr,</l>
            <l>Wie des Orphei Lytra geschicht,</l>
            <l>Die man noch an dem Himmel sicht.</l>
            <l>Dann nach dem Orpheus was ermördt,</l>
            <l>Da ward sein Seitenspiel verehrt</l>
            <l>Vnd vnder die sternen erhebt,</l>
            <l>Da sie zur gdächtnüß ewig lebt,</l>
            <l>Zuzeigen an, das dise kunst</l>
            <l>Von niemand sey herkommen sunst</l>
            <l>Dann von Himmlischer güt von oben,</l>
            <l>Daher dann kommen gutte goben,</l>
            <l>Vnd das gewißlich Gott dieselben,</l>
            <l>Die erstlich mit den Seytengwelben</l>
            <l>Vmbgangen seind, regieret hab</l>
            <l>Vnd jhre händ gfürt auff vnd ab,</l>
            <l>Wie man dann solchs noch täglich spürt,</l>
            <l>Wie hoch die kunst Gott fürt vnd ziert;</l>
            <l>Sonst wers on Göttlich gnad vnmüglich,</l>
            <l>Sie also hoch zubringen füglich.</l>
            <l>Vnd was mach ich es dann so lang,</l>
            <l>Zuloben den Himmlischen klang,</l>
            <l>So jede Edel Creatur</l>
            <l>Vnd gut fürtreffliche Natur</l>
            <l>Darab hat ein natürlich freud</l>
            <l>Vnd lust darzu vnd änlichkeit.</l>
            <l>Derhalb, daß man mirs nicht verkehr,</l>
            <l>Als ob ich die natur hie lehr,</l>
            <l>So will ichs kurtzlich nun beschliessen,</l>
            <l>Vnd sie zur letz auch freündtlich grüssen,</l>
            <l>Gleich wie sie grüßt Homerus dann,</l>
            <l>Da er zu jr fängt also an:</l>
            <l>»wie soll ich dich nicht billich grüssen,</l>
            <l>Du Lautenkunst? du würst gepriesen</l>
            <l>Für alle andre Seitenspiel,</l>
            <l>Da du erreichst das höchste ziel,</l>
            <l>Der Himmelssphären Concordantz,</l>
            <l>Wann sie gehn in einander gantz.</l>
            <l>Du bist volkommen vnder allen,</l>
            <l>Drumb hast Apollini gefallen.</l>
            <l>Die Götter dich erfunden gar,</l>
            <l>Vnd lautst noch Göttlich jmmerdar.</l>
            <l>Wie hast du sie doch nur erfrewt,</l>
            <l>Da man schlug auff der ersten feyt!</l>
            <l>Der Nectar vnd der himmeltranck,</l>
            <l>War jn so süß nicht als dein klanck!«</l>
            <l>Du lieb der Götter vnd der leut</l>
            <l>Vertringest leid vnd bringest freud;</l>
            <l>Du bist ein Ehrenfreuderinn,</l>
            <l>Erquickest hertz, gemüt vnd sinn;</l>
            <l>Kein Mensch sich nimmer nicht bekümmer</l>
            <l>Bey disem süssen Seyten zimmer.</l>
            <l>Glückselig seind dieselben Corden,</l>
            <l>Die auff dich seind gezogen worden,</l>
            <l>Dann jetzund bringst du sie zu ehren,</l>
            <l>Das sie die leüt die Musick lehren.</l>
            <l>Du allerkünstlichst Musickzeüg,</l>
            <l>Dein lob ich nicht genug ersteig,</l>
            <l>Dann offt vor lieb vnd süßigkeit</l>
            <l>Kann man außsprechen nicht die frewd.</l>
            <l>Köndt ich dein lob so hoch auch singen,</l>
            <l>So hoch du vns magst freuden bringen,</l>
            <l>So braucht ich alle meine künst,</l>
            <l>Dann du es vmb vns wol verdienst.</l>
            <l>Aber es ist genug gelobt,</l>
            <l>Was Gott hie ehret vnd begobt.</l>
            <l>Du schöne halbe runde Welt,</l>
            <l>Wer ist, dem nicht dein baw gefält?</l>
            <l>Dann je des leibs fürnemste stück</l>
            <l>Am menschen seind auch rund geschickt;</l>
            <l>Daher der Mensch heißt die klein welt,</l>
            <l>Weil er die groß Welt in sich hält.</l>
            <l>Also begreiffst, wiewol on sterck,</l>
            <l>Der gantzen Welt schön Musickwerck,</l>
            <l>Die stimmen auch vom Firmament</l>
            <l>Seind in deim kleinen werck vollendt.</l>
            <l>O du holdselig Lautenspiel</l>
            <l>Bist wie Sibylle kirch vnd hül,</l>
            <l>Darauß die weissagung erthönen;</l>
            <l>Drumb soll dich niemandt nicht verhönen,</l>
            <l>Dieweil du heylig bist geacht,</l>
            <l>Weil dich Apollo hat gemacht</l>
            <l>Vnd etwas geben seiner krafft</l>
            <l>Vnd in sein Tempel dich gehafft,</l>
            <l>Nemlich zun sternen an den Himmel,</l>
            <l>Da dich verzehrt kein rost noch schimmel.</l>
            <l>Deine Bawmeister Götter waren,</l>
            <l>Vnd machest auch, wie wir erfahren,</l>
            <l>Göttlich gedancken vnd gemüt,</l>
            <l>Darumb man dir groß ehr erbiet.</l>
            <l>Ach, wa vermag doch dis das gold,</l>
            <l>Dem man doch ist so gfär vnd hold,</l>
            <l>On das es gar verwirt die hertzen,</l>
            <l>Das drüber sie jr ehr verschertzen?</l>
            <l>Aber du, zartes holtz, bringst leben,</l>
            <l>Derhalben will ich dich erheben,</l>
            <l>Dich vorsetzen dem Edelgstein,</l>
            <l>Dem bleichen gelben falschen schein.</l>
            <l>Dich Edel holtz, so vngerüst,</l>
            <l>Welchs in dem wald erzogen bist,</l>
            <l>Will ich abhawen vor all dingen;</l>
            <l>Ich kan dich baß zu ehren bringen,</l>
            <l>Wann ich dich trag mit mir zuhauß,</l>
            <l>Dann so blibst in der wildnuß drauß.</l>
            <l>Wann ich dich mit eim runden bauch</l>
            <l>Formier vnd mit eim kragen auch,</l>
            <l>Vnd auff dem Tach bezieh mit seyten,</l>
            <l>Vnd last dich meine finger leyten,</l>
            <l>So würst du zam, lieb, mild vnd zart</l>
            <l>Vnd verlierst deine wilde art.</l>
            <l>Wiewol du schon bist abgehawen,</l>
            <l>Kan doch dein Todt vil meh erbawen,</l>
            <l>Dann wann du stündst auff deinem stammen,</l>
            <l>Lebst vnbekand vnd on ein namen.</l>
            <l>Dan wem bist nutz drauß in dem wald,</l>
            <l>Da nur der brausend wind erschalt?</l>
            <l>Ists nicht vil besser, das man dich</l>
            <l>Zu frewden brauch fein sicherlich,</l>
            <l>Dann daß man auß deim zarten holtz</l>
            <l>Mach schädlich pfeyl vnd einen boltz,</l>
            <l>Vnd brauch dich dann zur grewlichkeyt,</l>
            <l>Welchs mir für dich wer hertzlich leid,</l>
            <l>Daß du genetzet würst im blut,</l>
            <l>So jetz dein klang vil bessers thut,</l>
            <l>Vnd würdst nun lautprecht vberal,</l>
            <l>Erklingst nun in des Königssaal?</l>
            <l>Wie manches zartes Frawenbild</l>
            <l>Erfrewst du, so sie auff dir spielt,</l>
            <l>Darmit es argen gdancken wehrt,</l>
            <l>Die Ohren von böß reden kehrt.</l>
            <l>Ja selbst der Fürst vnd der Regent</l>
            <l>Nemmen dich in jhr fürstlich händt,</l>
            <l>Auff das sie sich mit dir erquicken,</l>
            <l>Darnach zum ernst sich besser schicken.</l>
            <l>Offt nimpt dich der Achilles auch,</l>
            <l>Daß seine streitbar hand dich brauch,</l>
            <l>Erlabst jn mehr, dann all die beut,</l>
            <l>Die er möcht bringen auß dem streit;</l>
            <l>Vnd da er het im Raub die wal,</l>
            <l>Nam er dich doch für als zumal,</l>
            <l>Hielts gold für vnnütz vnd für schertz.</l>
            <l>O wie ein Rechtes Musickhertz,</l>
            <l>Ein schöne that von einem Helden,</l>
            <l>Von welcher man würd ewig melden!</l>
            <l>Der laßt vns folgen vnd nachtrachten,</l>
            <l>Vnd ander Närrisch volck verachten,</l>
            <l>Dem nur das kot vnd wust der Welt</l>
            <l>Für alle andre künst gefält,</l>
            <l>Vnd laßt den geitzwanst sich vernarren</l>
            <l>Am klang des golds vnd dran verstarren,</l>
            <l>So sicht man dann die Eselsohren,</l>
            <l>Den reichen Midis angeboren,</l>
            <l>Die nur erquickt viel Thaler stellen,</l>
            <l>Dann Narren hören doch gern schellen.</l>
            <l>Laßt die Centauros lust auch haben,</l>
            <l>Wann die pferd schreien, dumlen, traben,</l>
            <l>Die bauren, wann die hüner gachsen,</l>
            <l>So sie die Eyer hören wachsen.</l>
            <l>Oder wann villeicht Muwt die kuh,</l>
            <l>Der Ochs brelt vnd bläht Geyß darzu,</l>
            <l>Wann Dauben mit den flügeln klepffen,</l>
            <l>Da laßt sie jre Lusigk schöpffen,</l>
            <l>Oder wann etwan geigt der karren,</l>
            <l>So sie mit höw vnd mist ausfahren,</l>
            <l>Oder des treschen seind gar fro:</l>
            <l>In bawren ghört doch haberstro</l>
            <l>Deßgleichen laßt auch in die Mül</l>
            <l>Sein jhr hochlautend Lautenspiel;</l>
            <l>Dann (spricht man) hoffmann hört gern hiha,</l>
            <l>Der Müller gern des Esels ja,</l>
            <l>Vnd Seitenspiel ghört nicht in dMül.</l>
            <l>Das ist, das sie nicht ghöret vil</l>
            <l>Bey dollen schlamp zu vollen brüdern,</l>
            <l>Zu jhrem jauchtzen, truncknen liedern,</l>
            <l>Dann (sagt man) von Biertranck vnd Wein</l>
            <l>Sollen nicht naß die Seyten sein,</l>
            <l>Sie werden sonst nicht meh erklingen,</l>
            <l>Dann volle faß keyn thon meh bringen.</l>
            <l>Laßt Jägern auch jr hundsgeheül,</l>
            <l>Bitz sie auch heülen mit der weil.</l>
            <l>Laßt Landtsknecht vmb die Trummen schantzen,</l>
            <l>Hewschrecken nur den Sommer dantzen,</l>
            <l>Vnd laßt den fraaß sein Busick enden,</l>
            <l>Wann er den Bratspiß höret wenden,</l>
            <l>Vnd ein die träppen fallen ein,</l>
            <l>Vnd schencken ein beyd bier vnd wein,</l>
            <l>Vnd kannen klopffen, glässer brechen:</l>
            <l>Der thon würd sich wol an jn rechen,</l>
            <l>Vnd jhn zerstören leib vnd seel.</l>
            <l>Derhalben niemand nicht erwehl</l>
            <l>Den thauben schall der Midasgschöpff</l>
            <l>Vnd diser groben Eselsköpff,</l>
            <l>Die gar der geitz macht hie zu Thoren,</l>
            <l>Vnd ist Syrenisch gsang den Ohren,</l>
            <l>Das die begird sie so verfürt,</l>
            <l>Das sinn vnd hertz drinn wird verwürt.</l>
            <l>Dich aber, süssen Seitenklang,</l>
            <l>Den ich auß deim gewelb empfang,</l>
            <l>Wöllen wir, die die Musas ehren</l>
            <l>Vnd Sittlichkeyt bgeren zulehren,</l>
            <l>Für allen andern knall vnd schall</l>
            <l>In würden halten vberal.</l>
            <l>Du solt vns einen Artz verwesen,</l>
            <l>Der leid vnd kranckheit macht vergessen,</l>
            <l>Soltst sein das kraut vnd Instrument,</l>
            <l>Welchs dient für Traurwendt vnd Nepenth.</l>
            <l>Im leid solt du vns bringen freud,</l>
            <l>In freud deren erinnern beid;</l>
            <l>Du solt vns vnser geist erwecken,</l>
            <l>Wann wir ein gutes werck volstrecken,</l>
            <l>Vnd dein lob wöllen wir verkünden,</l>
            <l>Allweil den Athem wir empfinden;</l>
            <l>Dann du bist aller Musick schein,</l>
            <l>Du gliebst den Göttern nur allein;</l>
            <l>Dich braucht der Phoebus jeder frist,</l>
            <l>Wann er vnder den Musis ist.</l>
            <l>Drumb werden dich die all belieben,</l>
            <l>Die kunst belieben oder üben,</l>
            <l>Weil künstliches zusammen ghört,</l>
            <l>Vnd kunst von dir auch würd gelehrt,</l>
            <l>Weil du mit deiner lieblichkeyt</l>
            <l>Erinnerst vns zu jeder zeit</l>
            <l>Auch der himmlischen süßigkeit,</l>
            <l>Da dann ist die Recht Musickfreud,</l>
            <l>Die Lautbar ist in Ewigkeyt,</l>
            <l>Darzu vns alles dien vnd leyt</l>
          </lg>
          <lg rhyme="unknown" type="stanza">
            <l>So die Musick gerhümet würd,</l>
            <l>Vmb jhr lieblicheyt, die sie fürt,</l>
            <l>Daß sie die Menschen machet gütig,</l>
            <l>Fein freündtlich, sittig vnd demüttig,</l>
            <l>Vnd die gemütter so erregt,</l>
            <l>Gleich wie ein süsse red bewegt,</l>
            <l>Vnd macht die wilden hertzen mildt,</l>
            <l>Den zorn vnd all vnwillen stillt,</l>
            <l>Vnd dis als durch jr süßigkeyt,</l>
            <l>So wird zwar nicht vnbillich heüt</l>
            <l>Die Lauten also hoch erhebt,</l>
            <l>Weil sie am meysten drinnen lebt,</l>
            <l>Vnd schwebt in lauter freud vnd wunn,</l>
            <l>Das, gleich wie von der Mertzen sunn</l>
            <l>All Laub vnd graß, all Bäum auff Erden,</l>
            <l>Ja auch die leüt erquicket werden,</l>
            <l>Also so bald jr lieblich gthön</l>
            <l>Die gmüter mercken vnd verstehn,</l>
            <l>So würd bey jn erreget gleich</l>
            <l>Jhr art, vnd was ist Thugentreich,</l>
            <l>Was in jn mütig ist vnd gut,</l>
            <l>Von jhrem klang sich fürher thut.</l>
            <l>Dann vnder allem Seitenspiel</l>
            <l>Ist miltigkeyt jhr zweck vnd ziel,</l>
            <l>Geht sittig vnd in aller still,</l>
            <l>Tracht nicht, wie sie die ohren füll</l>
            <l>Vnd leut erdäub, wie manchs gesang,</l>
            <l>Wie Zincken vnd Posaunenklang,</l>
            <l>Wie wasserbrausen vnd die Mülen,</l>
            <l>Wie der Wölff wülen in den hülen,</l>
            <l>Da man nicht höret vor gethümmel,</l>
            <l>Ob es auch donner in dem himmel,</l>
            <l>Da man entrütt, entschütt das hirn,</l>
            <l>Spert augen auff vnd runtzelt stirn.</l>
            <l>Nein, solche Thaubsucht sie nicht bringt;</l>
            <l>Danns nicht allein den ohren klingt,</l>
            <l>Sonder dem hertzen vnd gemüt,</l>
            <l>Welchs sie begütigt mit dem Lied.</l>
            <l>Sie hilfft auch nicht zur grewlicheit,</l>
            <l>Zu blut vergiessen, krieg vnd leid,</l>
            <l>Wie feldtgeschrey, Trummeten, Trummen,</l>
            <l>Darbey die leut vmbs leben kummen,</l>
            <l>Da die leüt doben, zittern sehr,</l>
            <l>Oder werden zornwägig mehr,</l>
            <l>Da rasend würd beyd Roß vnd mann,</l>
            <l>Die man vor zorn nicht halten kan.</l>
            <l>Wie solt sie solch vnmenschlichheyt</l>
            <l>Vorsetzen jhrer freündtlichkeyt,</l>
            <l>Darmit sie doch das wüten lindert,</l>
            <l>Ja die vnsinnigkeit gar mindert?</l>
            <l>So ist sie auch nit vngestümm,</l>
            <l>Vnd bringt nicht forcht, sorg oder grimm,</l>
            <l>Erschreckt die leüt nicht in dem feld,</l>
            <l>Beyd hirt vnd herd, beyd wild vnd wäld,</l>
            <l>Gleich wie das Panisch grewel horn,</l>
            <l>Welchs grausen einjagt vnd den zorn.</l>
            <l>Nein, also grewlich ist sie nit,</l>
            <l>Sonder mit allem halt sie frid;</l>
            <l>Sie tracht mehr, all ding zuerfrewen,</l>
            <l>Gleich wie der lieblich frische Meyen,</l>
            <l>Dann das sie alles scheuch vnd hinder,</l>
            <l>Vnd die wäld öd stell wie der Winter.</l>
            <l>Dann dises hieß sonst sehr beschamen</l>
            <l>Ihr löblich vnd lieblichen Namen,</l>
            <l>Welchen man zu gemeinlich gibt</l>
            <l>Der Musa, die sie treibt vnd übt,</l>
            <l>Die man nent Ehrenfreuderinn,</l>
            <l>Weils in Ehren erfrewt die sinn.</l>
            <l>Wie solt sie dann dahin gerhaten,</l>
            <l>Das sie verändert nam vnd thaten,</l>
            <l>Hülff Diana der Jägerinn,</l>
            <l>Das wild verfolgen wie ein spinn?</l>
            <l>Welchs sich nicht vndersteht zuwehren,</l>
            <l>Wie Löwen, Wölff, wild schwein vnd Beren,</l>
            <l>Sonder gedenckt, sich zu verschlieffen,</l>
            <l>Wann es das Jägerhorn hört büffen,</l>
            <l>Wolt gern dem zorn des menschen weichen,</l>
            <l>Wann es erhört das greüwel zeichen,</l>
            <l>Das Menschen vnd das Hundsgeheül,</l>
            <l>Aber kein heil ist in der eil;</l>
            <l>Sonder da ist man nicht gesättigt,</l>
            <l>Bitz man es todtschlächt vnd beschädigt.</l>
            <l>Was ist das für ein wilder schall,</l>
            <l>Den man doch rhümbt vor andern all,</l>
            <l>Vnd findet platz an Höfen viel?</l>
            <l>Ist das ein lieblich Musickspiel,</l>
            <l>Vor welchem sich die Thier verstecken,</l>
            <l>Das Viech beym Hirten muß erschrecken,</l>
            <l>Vnd wütten machet leut vnd hund,</l>
            <l>Nur das man speiß den schlund vnd mundt?</l>
            <l>Da sonst im ghör steht der Musick thun,</l>
            <l>So hat jhr bauch die Ohren nun.</l>
            <l>Ist das nicht eitel Neid vnd Leyd?</l>
            <l>Wa ist da Miltigkeyt vnd Frewd,</l>
            <l>Die vns dann sein soll angeboren?</l>
            <l>Wa ist die lieblichkeyt der Ohren?</l>
            <l>Da hört man nichts dann grewlich blasen,</l>
            <l>Als ob die Wind het außgelassen</l>
            <l>Der Aeolus auß jhrem sack,</l>
            <l>Die in ein gruben fallen strack,</l>
            <l>Vnd machen stimmen allerley,</l>
            <l>Gleich wie das Heckelbergisch gschrey.</l>
            <l>Da schreyt, da rufft man, jauchtzt vnd flucht,</l>
            <l>Da büfft, da blaßt man, wann man sucht,</l>
            <l>Da heülen, bellen hund darzwischen:</l>
            <l>Das heyßt die stimmen wüst vermischen.</l>
            <l>Wie kan eim sittigen gemüt</l>
            <l>Gefallen, das man also wüt?</l>
            <l>Dargegen seh die Lauten an,</l>
            <l>Würd man das widerspiel verstahn,</l>
            <l>Das, obschon jhr holtz, leib vnd zeug</l>
            <l>Im wald erzogen ist vnd gzweigt,</l>
            <l>So denckt sie doch nicht meh hinauß</l>
            <l>In wilden wald, jhrs Vatters hauß,</l>
            <l>Wann sie einmahl ist abgehawen</l>
            <l>Vnd so gewelbt vnd schön erbawen</l>
            <l>Zu einem zarten Musickspiel.</l>
            <l>Sie laßt dem wild dieselbig hül,</l>
            <l>Vnd Faunis, disen wald gespensten,</l>
            <l>Vnd bleibt sie rhüwig bey den menschen</l>
            <l>Zu jhrem brauch in jhren häüsern,</l>
            <l>Thut sich der Wilden art gar eüssern,</l>
            <l>Tröst leuth darfür in jhrem leyd,</l>
            <l>Weil vnglück sie am meisten reut,</l>
            <l>Vnd stelt zu frieden süß die hertzen,</l>
            <l>Vnd macht vergessen jhren schmertzen.</l>
            <l>Derhalben meinen jhren viel,</l>
            <l>Das gmeinlich alle Seitenspiel</l>
            <l>Drumb wie ein Hertz formieret seyen,</l>
            <l>Weil sie das Hertz am meisten frewen.</l>
            <l>Ja wer wol halber ist getödt,</l>
            <l>Den richtet sie auff also blöd;</l>
            <l>Drumb ist von Orpheo erdacht,</l>
            <l>Das er fein frauw hab widerbracht</l>
            <l>Durch dises Spiel auß Todsgefahr.</l>
            <l>Nun ist von seinem Handspiel klar,</l>
            <l>Das es ist von der Schneck entstanden,</l>
            <l>Welchs man ein Laut nent in vil Landen,</l>
            <l>Sonst heißts auff Griechisch vnd Latein</l>
            <l>Ein Schneck, weil es ist gwelbet fein</l>
            <l>Vnd weil der erst, der sie erfand,</l>
            <l>Seyten vber ein Schnecken spant.</l>
            <l>Daher von jhr noch kommen viel</l>
            <l>All andre gwelbte Seytenspiel;</l>
            <l>Aber jr keins behalt den Namen</l>
            <l>Vnd bzeugt den vrsprung vnd den stammen</l>
            <l>Gleich wie die Laut, die man allein</l>
            <l>Ein Schneckenhauß nent zu Latein.</l>
            <l>Darumb so sollen billich sie</l>
            <l>All Seitenspiel hoch halten hie,</l>
            <l>Vnd sie wie jhre Mutter ehren,</l>
            <l>Sich nach jhr kehren, von jr lehren,</l>
            <l>Vnd gegen jhr sich recht erzeigen,</l>
            <l>Als jhrer Oberstin sich neigen,</l>
            <l>Weil sie in Kunst vnd lieblichkeit</l>
            <l>Jr kinder vbertriffet weit.</l>
            <l>Drumb hat sie als der gröste schatz</l>
            <l>Bey den Musis den höchsten platz,</l>
            <l>Da Diana, die Hätzerinn,</l>
            <l>Nicht nemmen darff in jhren sinn,</l>
            <l>Das sie solt zu den Musis gohn</l>
            <l>Auff Parnassum vnd Cytheron</l>
            <l>Mit den Hundskuppeln, stricken, winden,</l>
            <l>Als wolt den Cerberum sie binden,</l>
            <l>Denn sie da kein Acteon find,</l>
            <l>Den sie mach blind vnd wild gesindt,</l>
            <l>Aber sie mögen bey jn leiden</l>
            <l>Die weisen Götten vnd gescheiden</l>
            <l>Apollinem vnd Palladem,</l>
            <l>Die seind den Musis angenem,</l>
            <l>Weil sie fein still sich jn vergleichen</l>
            <l>Vnd leüt zur Klugheit auch erweichen</l>
            <l>(dann ein still hertz bald Weißheyt faßt,</l>
            <l>Ein wildes sie verstoßt vnd haßt),</l>
            <l>Wenden dem Menschen alls zu nutz,</l>
            <l>Lassen dem Wild sein art vnd trutz,</l>
            <l>Machen nit, das es vester wüt,</l>
            <l>Jagen es nicht auß seim gebiet,</l>
            <l>Auß wälden auff das Ackerfeldt,</l>
            <l>Da es dem volck meh schad ansteltt.</l>
            <l>Ach solche vnbarmhertzigkeit</l>
            <l>Ist von jn vnd der Lauten weyt;</l>
            <l>Dann dises Künstlich gwelbte hauß</l>
            <l>Hat solch anmutung vberauß,</l>
            <l>Das, sos bekompt ein Orpheum,</l>
            <l>Ein Amphion, so weiß darumb,</l>
            <l>So gsellen sich zu jhr die Thier,</l>
            <l>Vergessen jhrer wildnuß schier,</l>
            <l>Verwundern sich, was in jhr leb,</l>
            <l>Das jr rund bauch solch stimmen geb,</l>
            <l>Daß die halb himmelsründ vnd Sphär</l>
            <l>Die himmlisch Concordantz erklär,</l>
            <l>Das ein gewelb von holtz gebogen,</l>
            <l>Mit todten därmen nur bezogen,</l>
            <l>Vnd auff ein höltzen thach gespant</l>
            <l>Soll klingen, singen allerhandt.</l>
            <l>Wie solt sich dann nicht drab entsetzen</l>
            <l>Der mensch, vnd sie gantz Himlisch schätzen,</l>
            <l>Weil sie entspringt von solchen leüten,</l>
            <l>Die Götter heissen bey den Heyden,</l>
            <l>Weil er kan höhers dran verstohn,</l>
            <l>Vnd nicht allein den blossen thon,</l>
            <l>Sonder das Künstlich zsammen stimmen</l>
            <l>Von jhr vollkommenheyt zurhümen?</l>
            <l>Derhalben seind der Lauten goben</l>
            <l>Für andre Handspiel hoch zuloben;</l>
            <l>Daher sie dann jr Namen preißt,</l>
            <l>Der zu Latein vom loben heißt.</l>
            <l>Von Laude kompt beyd lob vnd Laut</l>
            <l>Vnd lied, wer den vrsprung beschawt,</l>
            <l>Welchen Namen sie täglich ziert,</l>
            <l>Vnd von jr noch erhalten würd.</l>
            <l>Wie man dan sicht zu vnser zeit,</l>
            <l>Wie sie gestiegen ist so weit,</l>
            <l>Das sie nun alle stimmen gibt,</l>
            <l>Die auch ein Mensch, so dMusick übt,</l>
            <l>Das bey jhr all die Thön erklingen,</l>
            <l>So die Musici mögen singen,</l>
            <l>Erlangt so viel mit Künstlich griffen,</l>
            <l>Als selbst die leüt mit jhrem rüffen,</l>
            <l>Vnd ist drinn so volkommen gar,</l>
            <l>Vnd gibts so sauber, rein vnd klar,</l>
            <l>Das, wa wir selbs nit menschen weren,</l>
            <l>Die gern einander selber hören,</l>
            <l>So solten wir schier selbst erkennen,</l>
            <l>Das, wa sie die wort köndt ernennen,</l>
            <l>So solt sies vns zuthun gewiß,</l>
            <l>Dan sie auch hat von Menschen diß;</l>
            <l>Drumb ist jhr hochheyt, Ehr vnd zier</l>
            <l>Des Menschen Ehr, ders bracht herfür.</l>
            <l>Auch wann heüt wider möchten leben</l>
            <l>Die ersten, die es an han geben,</l>
            <l>So solten sie jrn eignen fund</l>
            <l>Nicht meh erkennen nun zur stund,</l>
            <l>Dieweil es heüt nichts hat zudeiten</l>
            <l>Mit dreyen oder vieren seyten;</l>
            <l>Sonder es würd gehöret heut</l>
            <l>Der Musick gantz einhälligkeit</l>
            <l>Mit sechs vnd acht vnd meher stimmen,</l>
            <l>Wies die neun Musas möcht gezimmen.</l>
            <l>Sie bringt mit einem griff zuwegen</l>
            <l>So viel, als sieben Menschen mögen;</l>
            <l>Muteten stück bey jhr erklingen,</l>
            <l>Wie die ein menschlich stimm möcht singen,</l>
            <l>Erstatt so vil als siben Geigen</l>
            <l>Oder vil Pfeiffen möchten zeigen;</l>
            <l>Dann so vil stimmen, so vil bindt.</l>
            <l>Auch so regiert sie nicht der windt,</l>
            <l>Der vngwiß blast gleich wie die Pfeiffen,</l>
            <l>Sonder ein Künstlich hand zugreiffen.</l>
            <l>Sie macht nicht schwach den Athem sincken,</l>
            <l>Gleich wie Trummeten oder Zincken,</l>
            <l>Sonder ein gläychig gänge handt</l>
            <l>Als in keim spiel, wie es würd gnant,</l>
            <l>Vnd machet also fein geringer</l>
            <l>Zu andern spielen auch die finger.</l>
            <l>Derhalben ziert dis Instrument</l>
            <l>Wol Palladis Jungfräwlich händt,</l>
            <l>Dann sie von dem nicht klagen mag,</l>
            <l>Das es jr Roten Mund verschlag,</l>
            <l>Wie etwann jhro von deßwegen</l>
            <l>Die Pfeiffen waren sehr entgegen;</l>
            <l>Dann da sie auff ein zeit bekam</l>
            <l>Ein Pfeiff, vnd für den mund die nam,</l>
            <l>Auff daß sie sich darauff auch übt,</l>
            <l>Wie sie dann Musick sehr beliebt</l>
            <l>(dann weise leüt, wie sie dann was,</l>
            <l>Tragen zur Musick keinen haß).</l>
            <l>Als aber sie kam in das feld,</l>
            <l>Sich zu eim klaren brünlein stelt,</l>
            <l>Würd sie jhrs andtlitz drinn gewar,</l>
            <l>Wie das es sey entstellet gar,</l>
            <l>Jr augen nicht, wie sich gezimpt,</l>
            <l>Ihr schöner mund auch fast gekrümpt,</l>
            <l>Vnd jhr Naßlöchlein zu weit offen,</l>
            <l>Ihr wänglein zu hoch auffgeloffen,</l>
            <l>Vnd mit röte zu viel vermischt,</l>
            <l>Empfand sich auch eng vmb die brüst,</l>
            <l>Da rüfft sie: »O du falsche Pfeiff,</l>
            <l>An dir ich mich nicht meh vergreiff,</l>
            <l>Weil du die schönen leüt verstellst</l>
            <l>Vnd einem das gesicht verfählschst.</l>
            <l>Verfluchet seyst du jmmerdar,</l>
            <l>Daß dich keyn schönes bild erfahr,</l>
            <l>Kein Jungfrawhänd dich nicht berür,</l>
            <l>Weil du bist gar zuwider jhr,</l>
            <l>Wilt sie beschamen vnd entstellen</l>
            <l>Gen jrem bulen vnd gesellen,</l>
            <l>Wann sie gedenckt jn zuerfrewen</l>
            <l>Am Reyen in dem grünen Meyen.</l>
            <l>O fliecht sie weit, jhr schöne leut,</l>
            <l>Dann sie durch süßigkeyt bestreit</l>
            <l>All ewre schöne, die jr habt,</l>
            <l>Darmit Natur eüch hat begabt,</l>
            <l>Vnd macht eüch häßlich, vngestalt,</l>
            <l>Die warlich niemand hie gefalt.</l>
            <l>Dan von dem hassen kompt je häßlich</l>
            <l>Vnd sicht bey Thiern vnd Menschen gräßlich;</l>
            <l>Aber die schöne ist ein schein,</l>
            <l>Den jederman halt werd vnd rein.</l>
            <l>Dis neydig stück macht nun bekandt,</l>
            <l>Das dich der häßlich Pan erfand,</l>
            <l>Der auch das Jägerhorn angab,</l>
            <l>Auff das das Wild ein vnrhuw hab,</l>
            <l>Vnd lehrt den Vogler pfeiffen fügen,</l>
            <l>Darmit die Vögel zubetriegen,</l>
            <l>Zulocken jn durch falsch gesang,</l>
            <l>Bitz das ers bring in zwang vnd strang:</l>
            <l>Als dann würgt er sie auff der stätt,</l>
            <l>Welchs er jn vor nicht gpfiffen hett</l>
            <l>Also gewänen sich die leüt</l>
            <l>Bey zeiten zu der grewlichkeyt.</l>
            <l>Ach wie ein schandtlich tödtlich lied,</l>
            <l>Welchs mord, betrug weißt dem gemüt,</l>
            <l>Mißbraucht die friedlich Musickfreud</l>
            <l>Zu wüterey vnd grewlichkeyt.</l>
            <l>Derhalben hab ich vrsach gnug,</l>
            <l>Hinweg zuwerffen den betrug,</l>
            <l>Dich arge Pfeiff, die mich verstelt;</l>
            <l>Zu dem mir auch den mund verhält,</l>
            <l>Das ich zu dir nicht singen soll,</l>
            <l>Wann du schon lautest etwas wol,</l>
            <l>Gleich wie ich dann mag singen sunst</l>
            <l>Zu anderm Spiel vnd Seytenkunst.</l>
            <l>Daher erhielt auch zwar den sieg</l>
            <l>Apollo in dem Musickkrieg</l>
            <l>Wider Marsyam, den er schundt,</l>
            <l>Dieweil er nichts dann pfeiffen kundt,</l>
            <l>Vnd wolt dasselb vorsetzen auch</l>
            <l>Dem allerschönsten Seitenbrauch.</l>
            <l>Aber die Pfeiff macht solche köpff</l>
            <l>Vnd solch Cyclopisch grob geschöpff;</l>
            <l>Dann Pfeiffer, sagt man, geben geyffer,</l>
            <l>Vnd Trummenschläger geben säuffer.«</l>
            <l>Hiermit warff sie die Pfeiff daruon</l>
            <l>Vnd trat mit füssen sie zu hon,</l>
            <l>Welchs sie doch lang nicht het gethon</l>
            <l>Der Lauten, aller spiel ein kron,</l>
            <l>Weil sie nicht kondt von jhren melden,</l>
            <l>Das sie kondt an der Pfeiffen schelten.</l>
            <l>Drumb hat sie den Athenern allen</l>
            <l>Ein lange zeit nicht wöllen gfallen,</l>
            <l>Vnd meynten, das kein Adlich mann</l>
            <l>Mit Pfeiffen solt zuschaffen han,</l>
            <l>Sonder nur knecht vnd bäwrisch leüt,</l>
            <l>Welchs ich doch nicht schreib auß eim Neid,</l>
            <l>Den ich trieg zu dem Pfeiffenspiel,</l>
            <l>Sonder ich meld, was ihren viel</l>
            <l>Etwan daruon gehalten haben,</l>
            <l>Auff das ich zeig der Lauten gaben.</l>
            <l>Dann ich kan je erachten wol,</l>
            <l>Das auch die Pfeiffen nun zumol</l>
            <l>In kunstlichkeyt hab zugenommen,</l>
            <l>Darzu die Alten nicht seind kommen,</l>
            <l>Vnd kompt von jhr die Orgel her,</l>
            <l>Welche dann ist zurhümen sehr.</l>
            <l>Auch weil all musickspiel allhie</l>
            <l>Seind eins in einer Harmony,</l>
            <l>So will ich sie nicht trennen zwar,</l>
            <l>Sonder viel meh vereinbarn gar.</l>
            <l>Doch sicht man hie, wie allezeit,</l>
            <l>Beyd bey den Alten vnd noch heüt,</l>
            <l>Die Laut vor andern ghabt den rum,</l>
            <l>Weil sie ist ein begriff vnd summ</l>
            <l>Vnd einhalt aller art vnd kunst,</l>
            <l>So alle Seitenspiel han sunst.</l>
            <l>Gleich wann ein Maaler hochbeschreyt,</l>
            <l>Der anlegt all sein gschicklichkeyt</l>
            <l>An ein gemähl, so vil jm müglich,</l>
            <l>Auff das man darauß vrtheil füglich</l>
            <l>Sein sinnreich kunst vnd sein verstand,</l>
            <l>Wie groß die in jm sey zur hand;</l>
            <l>Also han hie die Musae all</l>
            <l>Allen Künstlichen thon vnd schall,</l>
            <l>Der zuerreichen müglich war</l>
            <l>Auff allen Instrumenten gar,</l>
            <l>In dise gwelbte Kirch vnd schneck</l>
            <l>Der Lauten begabt vnd gesteckt</l>
            <l>(gleich wie all kunst auch auff der Pfeiffen</l>
            <l>Die Orgel mag in sich begreiffen.)</l>
            <l>Auch han sies also zugerüst,</l>
            <l>Das sie nicht vngemachlich ist</l>
            <l>Wie Instrument, die blaßbälg brauchen,</l>
            <l>Darmit ein wind sie hinein hauchen,</l>
            <l>Sonder zutragen angenem</l>
            <l>Vnd sehr des menschen Leib bequem;</l>
            <l>Ist von gebäw nicht wichtig, schwer,</l>
            <l>Sonder sehr lüfftig, leicht vnd lär,</l>
            <l>Gleich wie der Himmel vnd der lufft –</l>
            <l>Nicht schwer ist, wie der Erden klufft.</l>
            <l>Daher dann ist die gmeine sag,</l>
            <l>Das sie den Namen Liuto trag</l>
            <l>Bein Welschen von der leichte nur,</l>
            <l>Weil sie von holtz ist leicht vnd pur.</l>
            <l>So machten sie die Musae auch</l>
            <l>Nicht gar hellschreyend, hart vnd rauch,</l>
            <l>Sonder mit fleiß wol temperiert,</l>
            <l>Die süßigkeyt mit kunst geziert,</l>
            <l>Also das, wa die Künstlich art</l>
            <l>Zur lieblichkeyt würd vereinbart</l>
            <l>(wie solches dann geschehen soll),</l>
            <l>So ist zwar nicht zufinden wol</l>
            <l>Ein Musickspiel, welchs meh bewegt</l>
            <l>Zur Thugendt, vnd all zucht erregt,</l>
            <l>Gleich wie das schöne Lautengwelb,</l>
            <l>Fürnemlich so man braucht dasselb</l>
            <l>Zu Künstlich stücken vnd muteten,</l>
            <l>Zu nutzlich gdichten von Poeten,</l>
            <l>Zu Psalmen, so heüt seind im gang,</l>
            <l>Zu Erbarm lied, zu guttem gsang;</l>
            <l>Dann Schandparkeit, vngfläterey</l>
            <l>Ferr von dem reinen spiel hie sey.</l>
            <l>Alsdann würd durch diß Musickwunder</l>
            <l>Das hertz zu guttem frisch vnd mundter,</l>
            <l>Macht milte sitten vnd geberden.</l>
            <l>Wie sonst von andern spielen werden</l>
            <l>Die leüt gantz forchtsam, zornig, wild,</l>
            <l>So würd die forcht hierinn gestilt,</l>
            <l>Erweckt zu lauter freüdigkeyt,</l>
            <l>Zu freündtschafft vnd standmüttigkeyt,</l>
            <l>Zu schönen gdancken, süsser Red,</l>
            <l>In sonderheyt so man auch thet,</l>
            <l>Gleich wie die Alten allesammen,</l>
            <l>Die jhr zu hülff mit worten kamen,</l>
            <l>Vnd sungen drein ein dapffer gschicht</l>
            <l>Oder ein nutzlich Lehr gedicht,</l>
            <l>Darmit der Mensch mit süssem klang</l>
            <l>Nutz schöpffet auß der wort gesang.</l>
            <l>Dann also muß man es vermängen,</l>
            <l>Den klang mit worten vnd gesängen,</l>
            <l>Auff das eins helff dem andern fein,</l>
            <l>Vnd gang den leüten süsser ein.</l>
            <l>Zu dem würd durch die klingend Seyt</l>
            <l>Die Menschlich stimm süß zubereyt,</l>
            <l>Vnd zu der lieblichkeyt gefürht,</l>
            <l>Die sonst zu hoch schreyt vnd toniert.</l>
            <l>Sie macht nicht Närrisch vnd leichtfärtig,</l>
            <l>Vnhöflich, bäwrisch vnd vnärtig</l>
            <l>Wie die Sackpfeiffen vnd Schalmeyen,</l>
            <l>Die sehr vil Midasköpff erfrewen.</l>
            <l>Sie leyrt auch nicht auff eim Tenor,</l>
            <l>Wie Midas rohr vnd Eselsohr,</l>
            <l>Ist nicht vnkünstlich wie die Trumm,</l>
            <l>Macht nicht die leüt doll, dumm vnd stumm</l>
            <l>Gleich wie die Hörner vnd die Schellen,</l>
            <l>Welche die Bachischen Macrellen</l>
            <l>Bewegten, daß sie gar ermördten</l>
            <l>Den Orpheum, den Kunstgelehrten.</l>
            <l>Sie macht nicht weinen, wie man schreibt,</l>
            <l>Daß das Syrenisch gsang solchs treibt.</l>
            <l>Sie macht nicht hart, macht nicht zu zart,</l>
            <l>Sonder das mittel sie bewart,</l>
            <l>Welches dann ist ein sonder krafft,</l>
            <l>Die in jr die groß Kunst verschafft,</l>
            <l>Auff welche man am meisten acht,</l>
            <l>Vnd jhr ein solch ansehen macht.</l>
            <l>Dann wie man in der gmalten gschicht</l>
            <l>Nicht oben an die farb besicht,</l>
            <l>Sonder das wesen, thun vnd stellen,</l>
            <l>Welches man thut für höher zehlen;</l>
            <l>Also auch mit dem Lautenspiel</l>
            <l>Betracht man nicht den klang so viel</l>
            <l>Als selbst die künstlich Melodey,</l>
            <l>Die arttlich Concordantz darbey,</l>
            <l>Der stimmen schön einhälligkeyt,</l>
            <l>Die ein erinnern jeder zeyt</l>
            <l>Der gantzen Musick lieblichkeyt,</l>
            <l>Des Texts, so darzu ist bereyt.</l>
            <l>Dann darumb ist der Text bedacht,</l>
            <l>Das er werd btracht vnd drein gebracht.</l>
            <l>Daher so find man für gewiß,</l>
            <l>Das die Gmahl Agamemnonis,</l>
            <l>Clytemnestra, die Königinn,</l>
            <l>Keüsch blieben sey on argen sinn,</l>
            <l>Allweil sie täglich schlagen hört</l>
            <l>Den Musicum, den jhrn verehrt</l>
            <l>Ihr Mann, der König, da er schifft</l>
            <l>In Krieg, von Helena gestifft.</l>
            <l>Welchs, da es merckt der Ehrendieb,</l>
            <l>Welcher sie het vnzimlich lieb,</l>
            <l>Aegysthus, das er nicht vermocht,</l>
            <l>Zu fall sie bringen, wie er gdocht,</l>
            <l>Er richt dann vor den Spielmann hin,</l>
            <l>Da hat er baldt ermördet jn.</l>
            <l>Darnach da fand er platz vnd fug,</l>
            <l>Sein arger lieb zu thun genug,</l>
            <l>Weil sie denselben hett verloren</l>
            <l>Der jhr vor bösem stopfft die ohren,</l>
            <l>Fült die mit reinem klang vnd gsang,</l>
            <l>Das arg red kein zugang erlang,</l>
            <l>Halff jhr durch Künstlich Seiten schlagen</l>
            <l>Vngreine gdancken zu verjagen,</l>
            <l>Erinnert sie durch nutzlich gsäng,</l>
            <l>Daß sie der bgird den zaum nicht häng.</l>
            <l>Hierauß so ligt je häll am tag,</l>
            <l>Was für ein krafft die Laut vermag,</l>
            <l>Wann sie ein rechten Meister kriegt,</l>
            <l>Der sie zu ehren braucht vnd fügt,</l>
            <l>Nemlich das sie kan Thugend lehren,</l>
            <l>Vnd von bösen gelüsten kehren.</l>
            <l>Derhalben wann man auch vorzeiten</l>
            <l>Gab die gesatz den wilden leüthen,</l>
            <l>Mußt man sie zu dem Seitenspiel</l>
            <l>Gar arttlich singen dick vnd viel,</l>
            <l>Auff daß sies mit dem süssen klingen</l>
            <l>In die wilden gemüter bringen.</l>
            <l>Daher dann die Poeten sagen,</l>
            <l>Das durch das künstlich Lautenschlagen</l>
            <l>Die stätt gebawen seyen worden</l>
            <l>Vnd gbracht zu Zünfften vnd in Orden,</l>
            <l>Dieweil das volck, wonhafft in wälden,</l>
            <l>Verstreyt in hütten vnd in zelten,</l>
            <l>Dardurch beredt sein in die stätt,</l>
            <l>Viel eh dann durch des Menschen red,</l>
            <l>Welchs man nicht find beschriben stehn</l>
            <l>Von keinem Instrument, wie schön,</l>
            <l>Als nur von des Amphionis,</l>
            <l>Des Orphei vnd Arionis,</l>
            <l>Deren Handspiel mann Lyram nent,</l>
            <l>Weil Mercurius diß Instrument</l>
            <l>Apollini zur vergeltung gab,</l>
            <l>Da er jm schenckt vieh, gut vnd hab;</l>
            <l>Dann Lytra ein vergeltung heißt,</l>
            <l>Wie solchs die Griechisch sprach außweißt.</l>
            <l>Daruor hieß es ein Schneck allein,</l>
            <l>Wie noch die Laut heißt zu Latein,</l>
            <l>Sonst hat mans ein Cythar genent,</l>
            <l>Aber es dient als auff ein end;</l>
            <l>Dann Chelys, welchs heyßt Schneck vnd Gwelb</l>
            <l>Vnd Laut, wie wir nennen dasselb,</l>
            <l>Begreifft in sich all dise Namen,</l>
            <l>Dann sie kommen von jhr allsammen.</l>
            <l>Auch ist keim Musickspiel sonst mehr</l>
            <l>Geschehen solche himlisch ehr,</l>
            <l>Wie des Orphei Lytra geschicht,</l>
            <l>Die man noch an dem Himmel sicht.</l>
            <l>Dann nach dem Orpheus was ermördt,</l>
            <l>Da ward sein Seitenspiel verehrt</l>
            <l>Vnd vnder die sternen erhebt,</l>
            <l>Da sie zur gdächtnüß ewig lebt,</l>
            <l>Zuzeigen an, das dise kunst</l>
            <l>Von niemand sey herkommen sunst</l>
            <l>Dann von Himmlischer güt von oben,</l>
            <l>Daher dann kommen gutte goben,</l>
            <l>Vnd das gewißlich Gott dieselben,</l>
            <l>Die erstlich mit den Seytengwelben</l>
            <l>Vmbgangen seind, regieret hab</l>
            <l>Vnd jhre händ gfürt auff vnd ab,</l>
            <l>Wie man dann solchs noch täglich spürt,</l>
            <l>Wie hoch die kunst Gott fürt vnd ziert;</l>
            <l>Sonst wers on Göttlich gnad vnmüglich,</l>
            <l>Sie also hoch zubringen füglich.</l>
            <l>Vnd was mach ich es dann so lang,</l>
            <l>Zuloben den Himmlischen klang,</l>
            <l>So jede Edel Creatur</l>
            <l>Vnd gut fürtreffliche Natur</l>
            <l>Darab hat ein natürlich freud</l>
            <l>Vnd lust darzu vnd änlichkeit.</l>
            <l>Derhalb, daß man mirs nicht verkehr,</l>
            <l>Als ob ich die natur hie lehr,</l>
            <l>So will ichs kurtzlich nun beschliessen,</l>
            <l>Vnd sie zur letz auch freündtlich grüssen,</l>
            <l>Gleich wie sie grüßt Homerus dann,</l>
            <l>Da er zu jr fängt also an:</l>
            <l>»wie soll ich dich nicht billich grüssen,</l>
            <l>Du Lautenkunst? du würst gepriesen</l>
            <l>Für alle andre Seitenspiel,</l>
            <l>Da du erreichst das höchste ziel,</l>
            <l>Der Himmelssphären Concordantz,</l>
            <l>Wann sie gehn in einander gantz.</l>
            <l>Du bist volkommen vnder allen,</l>
            <l>Drumb hast Apollini gefallen.</l>
            <l>Die Götter dich erfunden gar,</l>
            <l>Vnd lautst noch Göttlich jmmerdar.</l>
            <l>Wie hast du sie doch nur erfrewt,</l>
            <l>Da man schlug auff der ersten feyt!</l>
            <l>Der Nectar vnd der himmeltranck,</l>
            <l>War jn so süß nicht als dein klanck!«</l>
            <l>Du lieb der Götter vnd der leut</l>
            <l>Vertringest leid vnd bringest freud;</l>
            <l>Du bist ein Ehrenfreuderinn,</l>
            <l>Erquickest hertz, gemüt vnd sinn;</l>
            <l>Kein Mensch sich nimmer nicht bekümmer</l>
            <l>Bey disem süssen Seyten zimmer.</l>
            <l>Glückselig seind dieselben Corden,</l>
            <l>Die auff dich seind gezogen worden,</l>
            <l>Dann jetzund bringst du sie zu ehren,</l>
            <l>Das sie die leüt die Musick lehren.</l>
            <l>Du allerkünstlichst Musickzeüg,</l>
            <l>Dein lob ich nicht genug ersteig,</l>
            <l>Dann offt vor lieb vnd süßigkeit</l>
            <l>Kann man außsprechen nicht die frewd.</l>
            <l>Köndt ich dein lob so hoch auch singen,</l>
            <l>So hoch du vns magst freuden bringen,</l>
            <l>So braucht ich alle meine künst,</l>
            <l>Dann du es vmb vns wol verdienst.</l>
            <l>Aber es ist genug gelobt,</l>
            <l>Was Gott hie ehret vnd begobt.</l>
            <l>Du schöne halbe runde Welt,</l>
            <l>Wer ist, dem nicht dein baw gefält?</l>
            <l>Dann je des leibs fürnemste stück</l>
            <l>Am menschen seind auch rund geschickt;</l>
            <l>Daher der Mensch heißt die klein welt,</l>
            <l>Weil er die groß Welt in sich hält.</l>
            <l>Also begreiffst, wiewol on sterck,</l>
            <l>Der gantzen Welt schön Musickwerck,</l>
            <l>Die stimmen auch vom Firmament</l>
            <l>Seind in deim kleinen werck vollendt.</l>
            <l>O du holdselig Lautenspiel</l>
            <l>Bist wie Sibylle kirch vnd hül,</l>
            <l>Darauß die weissagung erthönen;</l>
            <l>Drumb soll dich niemandt nicht verhönen,</l>
            <l>Dieweil du heylig bist geacht,</l>
            <l>Weil dich Apollo hat gemacht</l>
            <l>Vnd etwas geben seiner krafft</l>
            <l>Vnd in sein Tempel dich gehafft,</l>
            <l>Nemlich zun sternen an den Himmel,</l>
            <l>Da dich verzehrt kein rost noch schimmel.</l>
            <l>Deine Bawmeister Götter waren,</l>
            <l>Vnd machest auch, wie wir erfahren,</l>
            <l>Göttlich gedancken vnd gemüt,</l>
            <l>Darumb man dir groß ehr erbiet.</l>
            <l>Ach, wa vermag doch dis das gold,</l>
            <l>Dem man doch ist so gfär vnd hold,</l>
            <l>On das es gar verwirt die hertzen,</l>
            <l>Das drüber sie jr ehr verschertzen?</l>
            <l>Aber du, zartes holtz, bringst leben,</l>
            <l>Derhalben will ich dich erheben,</l>
            <l>Dich vorsetzen dem Edelgstein,</l>
            <l>Dem bleichen gelben falschen schein.</l>
            <l>Dich Edel holtz, so vngerüst,</l>
            <l>Welchs in dem wald erzogen bist,</l>
            <l>Will ich abhawen vor all dingen;</l>
            <l>Ich kan dich baß zu ehren bringen,</l>
            <l>Wann ich dich trag mit mir zuhauß,</l>
            <l>Dann so blibst in der wildnuß drauß.</l>
            <l>Wann ich dich mit eim runden bauch</l>
            <l>Formier vnd mit eim kragen auch,</l>
            <l>Vnd auff dem Tach bezieh mit seyten,</l>
            <l>Vnd last dich meine finger leyten,</l>
            <l>So würst du zam, lieb, mild vnd zart</l>
            <l>Vnd verlierst deine wilde art.</l>
            <l>Wiewol du schon bist abgehawen,</l>
            <l>Kan doch dein Todt vil meh erbawen,</l>
            <l>Dann wann du stündst auff deinem stammen,</l>
            <l>Lebst vnbekand vnd on ein namen.</l>
            <l>Dan wem bist nutz drauß in dem wald,</l>
            <l>Da nur der brausend wind erschalt?</l>
            <l>Ists nicht vil besser, das man dich</l>
            <l>Zu frewden brauch fein sicherlich,</l>
            <l>Dann daß man auß deim zarten holtz</l>
            <l>Mach schädlich pfeyl vnd einen boltz,</l>
            <l>Vnd brauch dich dann zur grewlichkeyt,</l>
            <l>Welchs mir für dich wer hertzlich leid,</l>
            <l>Daß du genetzet würst im blut,</l>
            <l>So jetz dein klang vil bessers thut,</l>
            <l>Vnd würdst nun lautprecht vberal,</l>
            <l>Erklingst nun in des Königssaal?</l>
            <l>Wie manches zartes Frawenbild</l>
            <l>Erfrewst du, so sie auff dir spielt,</l>
            <l>Darmit es argen gdancken wehrt,</l>
            <l>Die Ohren von böß reden kehrt.</l>
            <l>Ja selbst der Fürst vnd der Regent</l>
            <l>Nemmen dich in jhr fürstlich händt,</l>
            <l>Auff das sie sich mit dir erquicken,</l>
            <l>Darnach zum ernst sich besser schicken.</l>
            <l>Offt nimpt dich der Achilles auch,</l>
            <l>Daß seine streitbar hand dich brauch,</l>
            <l>Erlabst jn mehr, dann all die beut,</l>
            <l>Die er möcht bringen auß dem streit;</l>
            <l>Vnd da er het im Raub die wal,</l>
            <l>Nam er dich doch für als zumal,</l>
            <l>Hielts gold für vnnütz vnd für schertz.</l>
            <l>O wie ein Rechtes Musickhertz,</l>
            <l>Ein schöne that von einem Helden,</l>
            <l>Von welcher man würd ewig melden!</l>
            <l>Der laßt vns folgen vnd nachtrachten,</l>
            <l>Vnd ander Närrisch volck verachten,</l>
            <l>Dem nur das kot vnd wust der Welt</l>
            <l>Für alle andre künst gefält,</l>
            <l>Vnd laßt den geitzwanst sich vernarren</l>
            <l>Am klang des golds vnd dran verstarren,</l>
            <l>So sicht man dann die Eselsohren,</l>
            <l>Den reichen Midis angeboren,</l>
            <l>Die nur erquickt viel Thaler stellen,</l>
            <l>Dann Narren hören doch gern schellen.</l>
            <l>Laßt die Centauros lust auch haben,</l>
            <l>Wann die pferd schreien, dumlen, traben,</l>
            <l>Die bauren, wann die hüner gachsen,</l>
            <l>So sie die Eyer hören wachsen.</l>
            <l>Oder wann villeicht Muwt die kuh,</l>
            <l>Der Ochs brelt vnd bläht Geyß darzu,</l>
            <l>Wann Dauben mit den flügeln klepffen,</l>
            <l>Da laßt sie jre Lusigk schöpffen,</l>
            <l>Oder wann etwan geigt der karren,</l>
            <l>So sie mit höw vnd mist ausfahren,</l>
            <l>Oder des treschen seind gar fro:</l>
            <l>In bawren ghört doch haberstro</l>
            <l>Deßgleichen laßt auch in die Mül</l>
            <l>Sein jhr hochlautend Lautenspiel;</l>
            <l>Dann (spricht man) hoffmann hört gern hiha,</l>
            <l>Der Müller gern des Esels ja,</l>
            <l>Vnd Seitenspiel ghört nicht in dMül.</l>
            <l>Das ist, das sie nicht ghöret vil</l>
            <l>Bey dollen schlamp zu vollen brüdern,</l>
            <l>Zu jhrem jauchtzen, truncknen liedern,</l>
            <l>Dann (sagt man) von Biertranck vnd Wein</l>
            <l>Sollen nicht naß die Seyten sein,</l>
            <l>Sie werden sonst nicht meh erklingen,</l>
            <l>Dann volle faß keyn thon meh bringen.</l>
            <l>Laßt Jägern auch jr hundsgeheül,</l>
            <l>Bitz sie auch heülen mit der weil.</l>
            <l>Laßt Landtsknecht vmb die Trummen schantzen,</l>
            <l>Hewschrecken nur den Sommer dantzen,</l>
            <l>Vnd laßt den fraaß sein Busick enden,</l>
            <l>Wann er den Bratspiß höret wenden,</l>
            <l>Vnd ein die träppen fallen ein,</l>
            <l>Vnd schencken ein beyd bier vnd wein,</l>
            <l>Vnd kannen klopffen, glässer brechen:</l>
            <l>Der thon würd sich wol an jn rechen,</l>
            <l>Vnd jhn zerstören leib vnd seel.</l>
            <l>Derhalben niemand nicht erwehl</l>
            <l>Den thauben schall der Midasgschöpff</l>
            <l>Vnd diser groben Eselsköpff,</l>
            <l>Die gar der geitz macht hie zu Thoren,</l>
            <l>Vnd ist Syrenisch gsang den Ohren,</l>
            <l>Das die begird sie so verfürt,</l>
            <l>Das sinn vnd hertz drinn wird verwürt.</l>
            <l>Dich aber, süssen Seitenklang,</l>
            <l>Den ich auß deim gewelb empfang,</l>
            <l>Wöllen wir, die die Musas ehren</l>
            <l>Vnd Sittlichkeyt bgeren zulehren,</l>
            <l>Für allen andern knall vnd schall</l>
            <l>In würden halten vberal.</l>
            <l>Du solt vns einen Artz verwesen,</l>
            <l>Der leid vnd kranckheit macht vergessen,</l>
            <l>Soltst sein das kraut vnd Instrument,</l>
            <l>Welchs dient für Traurwendt vnd Nepenth.</l>
            <l>Im leid solt du vns bringen freud,</l>
            <l>In freud deren erinnern beid;</l>
            <l>Du solt vns vnser geist erwecken,</l>
            <l>Wann wir ein gutes werck volstrecken,</l>
            <l>Vnd dein lob wöllen wir verkünden,</l>
            <l>Allweil den Athem wir empfinden;</l>
            <l>Dann du bist aller Musick schein,</l>
            <l>Du gliebst den Göttern nur allein;</l>
            <l>Dich braucht der Phoebus jeder frist,</l>
            <l>Wann er vnder den Musis ist.</l>
            <l>Drumb werden dich die all belieben,</l>
            <l>Die kunst belieben oder üben,</l>
            <l>Weil künstliches zusammen ghört,</l>
            <l>Vnd kunst von dir auch würd gelehrt,</l>
            <l>Weil du mit deiner lieblichkeyt</l>
            <l>Erinnerst vns zu jeder zeit</l>
            <l>Auch der himmlischen süßigkeit,</l>
            <l>Da dann ist die Recht Musickfreud,</l>
            <l>Die Lautbar ist in Ewigkeyt,</l>
            <l>Darzu vns alles dien vnd leyt</l>
          </lg>
        </lg>
      </div>
    </body>
  </text>
</TEI>
